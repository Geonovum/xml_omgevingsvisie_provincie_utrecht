
<!DOCTYPE html
  PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html><head><meta http-equiv="content-type" content="text/html; charset=UTF-8"></meta><link rel="stylesheet" type="text/css" href="custom.css"></link><title>Gebieden</title></head><body><section class="geen"><p class="heading_1" id="d13e4640"><span class="nummer">5.</span>Gebieden</p><div class="intro"><p class="intro">In de uitwerking van ons beleid in drie regio’s brengen wij de samenhang aan tussen de thematische ambities. Onze uitgangspunten voor beleid zijn ook hier leidend. Uit de processen om te komen tot de drie gebiedsuitwerkingen komt naar voren, dat het mogelijk is om onze opgaven te realiseren, maar dat we daarbij die uitgangspunten wel hard nodig hebben. We moeten concentreren en combineren om bijvoorbeeld zowel de stedelijke ontwikkelingen een plek te geven, als de bijbehorende groene en blauwe ontwikkelingen. Dit werken we uit in de drie regio’s, regio U16, regio Amersfoort en regio Foodvalley.</p></div><section class="geen"><p class="heading_2" id="d13e4650"><span class="nummer">5.1.</span>Regio U16</p><div class="figuur geen" style="width: 100%"><img class="figuur" src="../media/064.png" width="100%" alt=""></img></div><section class="geen"><p class="heading_3" id="d13e4659">Beschrijving van de regio</p><p>De regio U16 beslaat een groot deel van de provincie Utrecht. Het gebied valt qua landgebruik uiteen in drie delen die elk een eigen karakteristiek kennen.</p><section class="geen"><p class="heading_4" id="d13e4666"><span class="nummer">1.</span>Stadsgewest Utrecht</p><div class="nummering_1"><p>In het stadsgewest Utrecht is sprake van de grootste dynamiek binnen de provincie. Het is ook een van de snelst groeiende regio’s van Nederland. Het gebied kenmerkt zich door:</p><div class="item"><div class="nummer"><p>–</p></div><div class="inhoud"><p>de centrale ligging in Nederland;</p></div></div><div class="item"><div class="nummer"><p>–</p></div><div class="inhoud"><p>een in het algemeen plezierig woon-, werk- en leefklimaat;</p></div></div><div class="item"><div class="nummer"><p>–</p></div><div class="inhoud"><p>een groot aantal kennisinstellingen;</p></div></div><div class="item"><div class="nummer"><p>–</p></div><div class="inhoud"><p>een hoog opgeleide beroepsbevolking;</p></div></div><div class="item"><div class="nummer"><p>–</p></div><div class="inhoud"><p>veel werkgelegenheid in de zakelijke en financiële dienstverlening;</p></div></div><div class="item"><div class="nummer"><p>–</p></div><div class="inhoud"><p>de vele infrastructuur die hier bij elkaar komt, weg, spoor en water;</p></div></div><div class="item"><div class="nummer"><p>–</p></div><div class="inhoud"><p>de grote verscheidenheid aan aantrekkelijke en cultuurhistorische landschappen in en om het stadsgewest;</p></div></div><div class="item"><div class="nummer"><p>–</p></div><div class="inhoud"><p>een hoogwaardig aanbod van cultuur en erfgoed;</p></div></div><div class="item"><div class="nummer"><p>–</p></div><div class="inhoud"><p>een sterke groeibehoefte voor wonen en werken.</p></div></div></div><p>Een deel van deze kenmerken is niet uniek, maar deelt het stadsgewest met de rest van de U16 en de provincie.</p></section><section class="geen"><p class="heading_4" id="d13e4723"><span class="nummer">2.</span>Kromme Rijngebied, Langbroekerwetering en de Utrechtse Heuvelrug</p><div class="nummering_1"><p>Betreft het landelijk gebied met enkele grotere kernen aan de oostzijde van het stadsgewest Utrecht. Het omvat 3 delen:</p><div class="item"><div class="nummer"><p>–</p></div><div class="inhoud"><p>De Utrechtse Heuvelrug. Die ligt in alle drie de deelgebieden van de Omgevingsvisie. Het centrale deel ervan ligt grotendeels in de regio Amersfoort. In de U16 bevindt zich de Stichtse Lustwarande, een aaneengesloten zone met historische buitenplaatsen.</p></div></div><div class="item"><div class="nummer"><p>–</p></div><div class="inhoud"><p>Het Kromme Rijngebied. Hier heeft de landbouw een belangrijke positie. Het Kromme Rijngebied kent goede productieomstandigheden voor met name de fruitteelt.</p></div></div><div class="item"><div class="nummer"><p>–</p></div><div class="inhoud"><p>De Langbroekerwetering. Dit is een cultuurhistorisch waardevol gebied met diverse landgoederen en buitenplaatsen, waar landbouw en natuur duurzaam samengaan.</p></div></div></div><p>Het landschap van het Kromme Rijngebied en Langbroekerweteringgebied samen noemen we het Rivierengebied. De rivieren Lek/Neder Rijn en de Kromme Rijn hebben in het dit gebied voor de variatie gezorgd. Je vindt er de uiterwaarden waar de natuur en de rivier de ruimte krijgen, de oeverwallen en dijken waar de meeste bebouwing en veel fruitteelt te vinden is en de lage komgronden die meestal in gebruik zijn als grasland. Het rivierengebied is aantrekkelijk voor (water)recreatie.</p></section><section class="geen"><p class="heading_4" id="d13e4750"><span class="nummer">3.</span>Utrecht West</p><p>Dit is het landelijk gebied aan de westzijde van het stadsgewest Utrecht dat in het landschap van het Groene Hart ligt, evenals het Noorderpark en Vijfheerenlanden die onderdeel van het stadsgewest Utrecht zijn.</p><div class="nummering_1"><div class="item"><div class="nummer"><p>–</p></div><div class="inhoud"><p>Het Groene Hart loopt door in Noord- en Zuid-Holland, het is de centrale open ruimte in de Randstad.</p></div></div><div class="item"><div class="nummer"><p>–</p></div><div class="inhoud"><p>Utrecht-West heeft uitgestrekte (veen)weidegebieden, doorsneden door de Vecht, Oude Rijn en Hollandsche IJssel met kenmerkende natuurgebieden, dorpen en historische stadjes.</p></div></div><div class="item"><div class="nummer"><p>–</p></div><div class="inhoud"><p>Langs de Vecht bevinden zich veel historische buitenplaatsen.</p></div></div><div class="item"><div class="nummer"><p>–</p></div><div class="inhoud"><p>De landbouw bestaat voornamelijk uit grondgebonden melkveehouderij.</p></div></div><div class="item"><div class="nummer"><p>–</p></div><div class="inhoud"><p>De stedelijke dynamiek concentreert zich van oudsher langs de Vecht en de Oude Rijn.</p></div></div><div class="item"><div class="nummer"><p>–</p></div><div class="inhoud"><p>Door het gebied heen lopen twee infrastructuurbundels: de A12 met de spoorverbinding Utrecht – Den Haag en de A2 met de spoorverbinding Utrecht – Amsterdam en het Amsterdam-Rijnkanaal.</p></div></div><div class="item"><div class="nummer"><p>–</p></div><div class="inhoud"><p>In het gebied liggen diverse plassen, rivieren, kanalen en weteringen die onderdeel zijn van een waternetwerk dat eveneens doorloopt in Noord- en Zuid-Holland en van groot belang is voor natuur, recreatie, toerisme en watersport.</p></div></div></div><p>Aan de westzijde van de U16 ligt het veenweidegebied. Dit is een waterrijk gebied met een weids en open karakter en een kenmerkende historische verkavelingsstructuur. Het is een belangrijk gebied voor natuur, rust en recreatie. Van oorsprong was het hele gebied bedekt met veen en nog steeds is op veel plekken in de bodem veen te vinden. Het typische patroon van smalle weiden en sloten laat de geschiedenis van de ontwatering en veenontginning zien. Ontwatering maakte het land geschikt als akker- of weidegrond, maar het leidde ook tot daling van de bodem. Op sommige plaatsen is deze daling vanaf de ontginning wel 5 tot 6 meter geweest. In dit landschap speelt het vraagstuk van het behouden en versterken van de ruimtelijke kwaliteit terwijl er invulling wordt gegeven aan de transities in energie en landbouw en de opgaven van klimaatadaptatie en bodemdaling. Zie hiervoor paragraaf 4.2.3 over perspectief voor bodemdalingsgebieden.</p><p>Door de drie delen van de U16 heen loopt de Nieuwe Hollandse Waterlinie en de Stelling van Amsterdam, (voorlopig) UNESCO Werelderfgoed. Dit is een ingenieus hydrologisch verdedigingssysteem dat een lijn vormt van met elkaar verbonden elementen in het landschap. Bij aanleg van de waterlinies werd zoveel mogelijk gebruik gemaakt van het bestaande landschap. Het landschap bepaalde dan ook welke bouwwerken nodig waren voor de verdediging. In de forten hebben zich belangrijke natuurwaarden ontwikkeld.</p><p>In de U16 ligt een belangrijk deel van het Natuurnetwerk Nederland, waaronder de Natura 2000-gebieden Botshol, Kolland en Overlangbroek, Lingegebied en Diefdijk-Zuid, Nieuwkoopse Plassen en De Haeck, Oostelijke Vechtplassen, Rijntakken, Uiterwaarden Lek en Zouweboezem. Deze gebieden zijn stikstofgevoelig. Het open veenweidelandschap is belangrijk voor de weidevogels.</p><p>De Lekdijk beschermt een groot deel van Midden en West Nederland. Als deze dijk doorbreekt, kan een groot deel van de Randstad, tot Amsterdam aan toe, overstromen.</p></section></section><section class="geen"><p class="heading_3" id="d13e4803">Regionale uitwerking van het beleid</p><div class="figuur geen" style="width: 100%"><img class="figuur" src="../media/065.png" width="100%" alt=""></img><p class="bijschrift">Gezond stedelijk leven voor iedereen (bron: concept Ruimtelijke Structuurvisie Utrecht 2040, gemeente Utrecht, 2019)</p></div><section class="geen"><p class="heading_4" id="d13e4812">Verstedelijkingsstrategie Regio U16</p><p>De afgelopen decennia kende de regio een sterke groei in met name het stedelijk gebied. Prognoses wijzen uit dat dit de komende decennia zo zal blijven. De verwachting is dat er tot 2040 in de regio zo’n 83.000 – 108.000 woningen extra nodig zijn. De ambitie is om deze groei te accommoderen, met behoud van de Utrechtse kwaliteiten en de daarmee samenhangende hoge kwaliteit van leven en versterking van de concurrentiekracht. Naar verwachting is er voor de eerstkomende jaren tot 2025/2030 voldoende plancapaciteit. Er zijn mogelijkheden voor (her)ontwikkeling van locaties nabij bestaande knooppunten. Die mogelijkheden zijn geïnventariseerd en worden gemonitord. Vanwege de snel toenemende vraag naar woningen zal deze geplande woningbouw met tempo gerealiseerd moeten worden. De huidige situatie én de toenemende groei vragen om grote investeringen in de mobiliteitsnetwerken.</p><div class="nummering_1"><p>Zodra de geplande woningbouw gerealiseerd is, zijn er 2 zoekrichtingen in beeld die gezamenlijk voldoende ruimte voor verdere woningbouw lijken te geven tot 2040 / 2050:</p><div class="item"><div class="nummer"><p>–</p></div><div class="inhoud"><p>grootschalige ontwikkeling in de A12 Zone tussen snelwegknooppunten Lunetten en Oudenrijn, op de visiekaart opgenomen als <span class="vet">zoekrichting voor grootschalige integrale ontwikkeling voor wonen en werken</span>;</p></div></div><div class="item"><div class="nummer"><p>–</p></div><div class="inhoud"><p>benutten van potenties bij bestaande OV-knooppunten in de regio, op de visiekaart opgenomen als <span class="vet">zoekrichting integrale ontwikkeling voor wonen en werken rond knooppunt</span>en.</p></div></div></div><p>Daarnaast wordt onderzocht of aan de oostkant van het stadsgewest Utrecht specifieke (landelijke) woonmilieus toegevoegd kunnen worden voor bijvoorbeeld kenniswerkers. Ook blijft maatwerk voor kleine kernen mogelijk.</p><p>We onderzoeken eerst de potentie van deze 2 zoekrichtingen op kwantiteit en kwaliteit en in samenhang met andere opgaven. Op basis van de resultaten bepalen we of en zo ja wanneer eventuele andere locaties (zoals andere delen langs de A12) nodig zijn en nader onderzocht moeten worden. Mogelijk vergt dit extra investeringen voor de bereikbaarheid. Eén van de locaties die dan in beeld kan komen is Rijnenburg. Deze locatie is op de visiekaart opgenomen als <span class="vet">lange termijn zoekrichting grootschalige integrale ontwikkeling voor wonen en werken. </span>Voor de kortere termijn is Rijnenburg in beeld als tijdelijk energielandschap. De genoemde locaties onderzoeken we in het Programma U Ned. Hierin werken we samen met gemeente Utrecht, regio U16 en het Rijk aan het bereikbaar houden van de regio en het mogelijk maken van toekomstige woon- en werklocaties. In het programma U Ned wordt het conceptueel model voor 2040, een eerste integraal beeld van mogelijke nieuwe locatie- en netwerkkeuzes in de Metropoolregio Utrecht, uitgewerkt. In aansluiting hierop verdiept de samenwerkende regio U16 dit in de ontwikkeling van het Ruimtelijk Economisch Perspectief en Programma (REP). We sluiten over en weer aan in proces en inhoud van het ontwikkelen van een toekomstbeeld voor de regio U16 en gaan gezamenlijk het proces uitlijnen voor regionaal programmeren in (sub)regio’s (zie ook 4.4).</p><div class="box"><p class="box_kop">Verstedelijkingsmodellen MIRT voor de Metropoolregio Utrecht</p><div class="intro"><p class="intro">Het mobiliteitssysteem in en rond de Metropoolregio Utrecht is overbelast en loopt op termijn helemaal vast als we geen actie ondernemen. In de metropoolregio Utrecht is een schaalsprong nodig in de netwerken. Die voor autoverkeer is al gepland. Voor openbaar vervoer en fiets moet de schaalsprong nog grotendeels gestalte krijgen. Ook de samenhang tussen de netwerken moet worden versterkt, onder andere via knooppuntontwikkeling.</p></div><p class="box">Een systeemsprong betekent onder meer dat het OV van een monocentrisch op Utrecht CS gericht systeem moet ontwikkelen naar een web van verbindingen en knooppunten waarop alle bestemmingen in Utrecht goed aangehaakt zijn. De multimodale knoop Utrecht Centraal blijft de belangrijkste hoofdknoop maar wordt aangevuld met een netwerk van verschillende poort-knooppunten. Reizigers kunnen via de poorten snel hun bestemming bereiken. Hiermee worden Utrecht Centraal en de Utrechtse binnenstad ontlast.</p><p class="box">Om deze onderzoeksvraag te verkennen zijn in het MIRT Onderzoek van het programma U Ned in 2019 een aantal integrale ruimtelijke modellen ontwikkeld. Dit met de bedoeling om de hoeken van het speelveld te verkennen en niet om één voorkeursmodel te selecteren.</p><div class="nummering_1"><p>De modellen hebben een aantal belangrijke inzichten opgeleverd op het gebied van mobiliteit en verstedelijking:</p><div class="item"><div class="nummer"><p>1.</p></div><div class="inhoud"><p>De regionale én nationale mobiliteitssystemen staan zonder de verstedelijkingsopgave op de middellange termijn al onder hoge druk;</p></div></div><div class="item"><div class="nummer"><p>2.</p></div><div class="inhoud"><p>Generieke mobiliteitsmaatregelen (als gedragsbeïnvloeding) hebben potentie;</p></div></div><div class="item"><div class="nummer"><p>3.</p></div><div class="inhoud"><p>Het doorontwikkelen van bestaande OV-knooppunten is een kansrijke koers;</p></div></div><div class="item"><div class="nummer"><p>4.</p></div><div class="inhoud"><p>Groei kleine kernen voor versterking vitaliteit is mogelijk;</p></div></div><div class="item"><div class="nummer"><p>5.</p></div><div class="inhoud"><p>Kwaliteitsimpuls Nieuwe Hollandse Waterlinie is goed voor het vestigingsklimaat;</p></div></div><div class="item"><div class="nummer"><p>6.</p></div><div class="inhoud"><p>Ontwikkeling van de A12-zone kan een grote en robuuste bijdrage leveren, maar is complex;</p></div></div><div class="item"><div class="nummer"><p>7.</p></div><div class="inhoud"><p>Grootschalige infrastructurele maatregelen kunnen effectief zijn voor de opgave in de regio.</p></div></div></div><p class="box">In het vervolg van het MIRT Onderzoek van het programma U Ned wordt in 2020 toegewerkt naar een nadere uitwerking van het verstedelijkingsperspectief en een adaptief ontwikkelpad voor de langere termijn.</p><div class="figuur geen" style="width: 100%"><img class="figuur" src="../media/066.png" width="100%" alt=""></img><p class="bijschrift">Vijf integrale verstedelijkingsmodellen (bron: MIRT Onderzoek U-NED, 2019)</p></div></div><div class="nummering_1"><p>Om woningbouw tot 2030 te kunnen ontwikkelen zijn er op de kortere termijn mobiliteitsinvesteringen nodig. In het BO MIRT van 20 november 2019 is besloten een MIRT verkenning te starten waarbij een kansrijk maatregelpakket van € 500 miljoen voor OV en wonen in de regio Utrecht wordt ontwikkeld. Om voldoende zicht op financiering van de realisatie te hebben reserveren Rijk en regio samen € 380 miljoen euro. Met deze verkenning wordt voor drie maatregelen een serieuze start gemaakt ten behoeve van de aanleg van het eerste deel van een OV-ring, zoals opgenomen in het Koersdocument. Een aantal oplossingsrichtingen wordt verkend:</p><div class="item"><div class="nummer"><p>–</p></div><div class="inhoud"><p>Een versterkt station Lunetten-Koningsweg.</p></div></div><div class="item"><div class="nummer"><p>–</p></div><div class="inhoud"><p>Een oost-west HOV-verbinding.</p></div></div><div class="item"><div class="nummer"><p>–</p></div><div class="inhoud"><p>(HOV-)ontsluiting en gebiedsontwikkeling Nieuwegein en Utrecht Zuid-West.</p></div></div></div><p>Deze OV investeringen zijn nu al nodig en bieden als bijkomend voordeel dat bereikbaarheid van de A12 zone er door verbetert en daarmee extra woningbouwcapaciteit mogelijk wordt. Bovendien zorgt het voor een verlaging van de druk op Utrecht Centraal waardoor ook woningbouw rond andere knooppunten in de regio mogelijk wordt. De verkenning is een eerste stap hierin en moet aangevuld worden met de maatregelen die na 2030 nodig zijn om de regio en de A-12 zone bereikbaar te houden.</p><p>We willen daarbij vanzelfsprekend dat de hele provincie Utrecht goed bereikbaar blijft en streven daarom ook in deze regio naar het <span class="vet">beter benutten van het spoor- en (H)OV-netwerk </span>en het <span class="vet">beter benutten van het hoofdwegennet en provinciale wegennet.</span> Wij bezien bereikbaarheid in samenhang met wonen, werken, voorzieningen, duurzaamheid, gezondheid en veiligheid. Daarbij zetten we in op knooppuntontwikkeling om overstap tussen vervoerwijzen mogelijk te maken en het OV-gebruik te stimuleren. Daarmee willen we bereiken dat men straks naadloos kan overstappen van de ene naar de andere vervoerswijze, waarbij we nadrukkelijk het gebruik van de fiets stimuleren. We zien verdere ontwikkelingsmogelijkheden bij het <span class="vet">multimodale knooppunt</span> Utrecht Centraal Station. In aanvulling hierop benutten we het netwerk aan <span class="vet">bestaande knooppunten</span> (spoor en HOV). Ook ontwikkelen we enkele <span class="vet">nieuwe knooppunten.</span> Naast het al genoemde Lunetten / Koningsweg gaat het om Utrecht Science Park en Westraven. Tussen deze knopen verkennen we zoals hiervoor vermeld de mogelijkheid een aanvullende <span class="vet">hoogwaardige OV-verbinding</span> te realiseren. Deze verbinding kan op termijn worden doorgetrokken naar station Leidsche Rijn en via Zeist naar Amersfoort Centraal Station (zie ook 4.5).</p><p>Voor de kleinere steden en dorpen in de regio bieden wij waar nodig en mogelijk <span class="vet">passende ontwikkelruimte</span> voor kleinschalige uitbreiding die nodig is <span class="vet">om te bouwen ten behoeve van lokale vitaliteit</span> (zie ook 4.4).</p><div class="nummering_1"><p>Wij vinden het belangrijk dat de geschetste ontwikkeling op een duurzame wijze wordt vorm gegeven:</p><div class="item"><div class="nummer"><p>–</p></div><div class="inhoud"><p>zo veel mogelijk binnenstedelijk en bij knooppunten;</p></div></div><div class="item"><div class="nummer"><p>–</p></div><div class="inhoud"><p>met aandacht voor klimaat-adaptieve inrichting (groen en blauw), energietransitie, energie-neutrale of energieleverende gebouwen en gezondheid;</p></div></div><div class="item"><div class="nummer"><p>–</p></div><div class="inhoud"><p>met mee-ontwikkelen van natuur, landschap, recreatie en duurzame landbouw;</p></div></div><div class="item"><div class="nummer"><p>–</p></div><div class="inhoud"><p>Nieuwe Hollandse Waterlinie als drager en aanjager van omgevingskwaliteit.</p></div></div></div><p>Op die manier willen wij zorgen voor een complete ontwikkeling, mét respect voor de Utrechtse kwaliteiten.</p><p>We geven deze en andere criteria mee in het proces van regionaal programmeren. Omdat de regio U16 groot en veelsoortig is, kunnen wij ons voorstellen om voor de regionale programmering subregio’s te onderscheiden. De regio’s Utrecht-West en Krommerijn / Heuvelrug verschillen immers wezenlijk van het meer verstedelijkte gebied. En binnen een regio als Utrecht-West kent een deelgebied als de Lopikerwaard al een intensieve samenwerking. De regionale programmering en het bepalen van subregio’s pakken we op in nauwe samenwerking met de U16 gemeenten en het REP waarin zij samenwerken.</p><p>Afhankelijk van de economische ontwikkeling bedraagt de maximale aanvullende behoefte aan bedrijventerreinen in de U16 116 hectare. Wij willen primair inzetten op herstructurering, verduurzaming en efficiënter ruimtegebruik op bestaande terreinen. Voorts willen wij met name de behoefte van het lokaal en regionaal gevestigde bedrijfsleven accommoderen. Over de omvang en de wijze van accommoderen gaan wij met de gemeenten en de regio in gesprek teneinde te komen tot een regionaal programma bedrijventerreinen. De verhouding ruimtevraag gerelateerd aan arbeidsplaatsen betrekken wij in deze afweging.</p><p>De provincie heeft een bloeiende kenniseconomie met kenniscentra, bedrijven en proeftuinen die samenwerkt met andere delen van ons land. In de U16 heeft het Utrecht Science Park (USP) zich ontwikkeld tot het hart van de gezondheid-gerelateerde economie in Nederland en heeft een internationale aantrekkingskracht. Het USP is daarnaast een kenniscluster van belang die de regio verre overschrijdt. We willen groei accommoderen én waarden in en rond het gebied beschermen.</p><div class="box"><p class="box_kop">Utrecht Science Park (USP)</p><div class="intro"><p class="intro">Het USP is het grootste Science park van Nederland en van wezenlijk belang voor de Utrechtse economie. Hier bevinden zich veel opleidingen en instituten en meer dan 100 bedrijven. Dagelijks komen zo’n 51.000 studenten en 27.000 medewerkers naar de locaties in Utrecht en Bilthoven. Daarnaast komen er veel bezoekers naar het USP, onder andere door de aanwezigheid van ziekenhuizen (UMC-Utrecht, WKZ, Prinses Maxima Centrum).</p></div><p class="box">Het USP is een broedplaats voor innovatie en kennisontwikkeling, mede doordat er verbindingen met en tussen partijen gelegd kunnen worden. Daarmee levert het een essentiële bijdrage aan het economische ecosysteem van de provincie, maar ook nationaal en internationaal.</p><p class="box">Een goede bereikbaarheid is essentieel, want de bereikbaarheid van het USP staat ernstig onder druk. Daarom geven wij in onze bereikbaarheidsaanpak voor de regio Utrecht hieraan prioriteit. Daarnaast willen wij ontwikkelruimte bieden door transformatie en verdichting op het USP zelf, maar ook door inzet van locaties in de regio. Tenslotte is een kwalitatief en kwantitatief hoogwaardig voorzieningenniveau een voorwaarde om ontmoeting en innovatie te stimuleren.</p><p class="box">Partijen op het USP leveren een belangrijke bijdrage aan opgaven op het gebied van life sciences en duurzaamheid. Niet alleen door onderzoek en toegepaste innovaties elders, maar ook door te investeren op het Science park zelf. Zo is een van de onderwijsgebouwen genomineerd voor het ‘duurzaamste onderwijsgebouw ter wereld’. Om kansen op het gebied van duurzaamheid en energietransitie optimaal te kunnen benutten, is het USP in deze visie aangegeven als experimenteergebied. De effectuering daarvan moet nog worden uitgewerkt.</p><div class="figuur geen" style="width: 100%"><img class="figuur" src="../media/067.png" width="100%" alt=""></img><p class="bijschrift">Een vitale omgeving voor leren, werken, zorgen en verblijven (bron: Ambitiedocument USP, illustratie Studio Ronald van der Heide, 2018)</p></div></div><p>De energietransitie vergt de komende jaren een grote inspanning en zal veel ruimte vragen. Wij zetten in op slimme combinaties van functies en waar mogelijk concentratie. Voor energieopwekking en warmtebronnen wordt aangesloten bij de plannen die in het kader van de Regionale energiestrategie (RES) worden opgesteld. In ons Omgevingsbeleid geven wij hiervoor kaders mee (zie ook 4.3).</p><p>We vinden het belangrijk dat in deze grootschalige ontwikkeling ook ruimte is voor het mee-ontwikkelen van natuur, landschap, recreatie en duurzame landbouw. Deze ontwikkeling is zowel in de stad als het landelijk gebied van belang. In de stad moet voldoende groen en water aanwezig zijn en blijven. In het landelijk gebied moet de hoeveelheid (recreatief) groen mee-ontwikkelen met de verstedelijking. Er is nu al een geschat tekort van 550 hectare aan recreatief groen voor intensief gebruik. Belangrijk hierbij is om voort te bouwen op de bestaande rijkdom aan groengebieden en landschappelijke en cultuurhistorische kwaliteiten. Van belang hierbij is ook het uitbreiden van het netwerk van recreatieve verbindingen. Deze verbinden de woonwijken en de groene gebieden in het stedelijk gebied met elkaar en met het landelijk gebied. Bovendien nodigen ze uit om gebruikt te worden door hun groene uitstraling. Dit netwerk zorgt ook voor toegankelijkheid van de grotere landschappen, zoals het Rivierengebied, het Groene Hart en de Utrechtse Heuvelrug. Belangrijk hierbij is ook het verder ontwikkelen van recreatiegebieden om deze grotere vraag naar recreatie te kunnen beantwoorden.</p></section><section class="geen"><p class="heading_4" id="d13e5002">Ontwikkeling in het landelijk gebied</p><p>Bij de ontwikkeling in het landelijk gebied is het onze inzet om de kwaliteiten en potenties van landschap en cultuurhistorie te behouden en versterken. Denk daarbij vooral aan de Nieuwe Hollandse Waterlinie en de Utrechtse Heuvelrug. We zetten in op de <span class="vet">ontwikkeling van een robuuste groenblauwe structuur</span> langs bestaande doorgaande waterlopen, zoals opgenomen op de visiekaart. En wij bieden voldoende gelegenheid om te zwemmen. We <span class="vet">versterken stad / land verbinding</span>en en investeren in groen in en om bebouwd gebied, recreatieve verbindingen, recreatiezones en -terreinen, waarbij ook horeca, sport en leisure een plek kunnen krijgen. Het concept Ringpark zorgt dat stad en land optimaal met elkaar worden verbonden en recreatieve landschappen bereikbaar en toegankelijk worden gemaakt.</p><p>De groene ontwikkeling van de U16 staat niet op zichzelf. Deze moet worden bezien in een regio-overschrijdend perspectief, dat wil zeggen in relatie tot het Groene Hart en Nationaal Park Utrechtse Heuvelrug. Door te kiezen voor concentratie en combinatie van verstedelijking, houden we ruimte voor het gelijktijdig ontwikkelen van recreatie en groen. En voor natuurontwikkeling, duurzame landbouw, het opwekken van duurzame energie (conform de Regionale Energiestrategie (RES)) en de transitie van veenweidegebieden. We zoeken daarbij naar innovatieve combinaties van landbouw, natuur, bos, water, recreatie en energie om via combinatie en concentratie verder te bouwen aan de kwaliteiten van de regio.</p><p>Een stijgende groei van inwoners vraagt ook uitbreiding van de drinkwatervoorziening. Wij onderzoeken de mogelijkheden hiervoor in deze regio met het <span class="vet">zoekgebied drinkwaterwinning</span> Eiland van Schalkwijk. Bij de versterking van de primaire waterkeringen voor een klimaatbestendige en waterveilige provincie zetten wij ons samen met waterschappen, gemeenten en Rijk in op het meekoppelen van verschillende ambities voor onder andere natuur, recreatie en cultuurhistorie om zorg te dragen voor <span class="vet">aantrekkelijke en toekomstbestendige dijk</span>en. Hiermee vergroten we de omgevingskwaliteit van dit rivierengebied rond de Nederrijn en Lek.</p><p>Het Rijk, regio en gebruikers zijn gezamenlijk verantwoordelijk voor het voorkomen van tekorten van zoetwater, hierin wordt via het Deltaprogramma samengewerkt aan het toekomstbestendig maken van het hoofd- en regionaal watersysteem, zoals het gebied rond het Amsterdam-Rijnkanaal en het Merwedekanaal.</p><p>We benutten het hydrologische systeem van de Utrechtse Heuvelrug om <span class="vet">regenwater vast te houden en te infiltreren</span>.</p><p>Het landelijk gebied van Utrecht-West maakt een geleidelijke transitie door, waarbij bijvoorbeeld de toeristisch-recreatieve potenties van het gebied meer en meer worden ontwikkeld. In de veenweidegebieden nemen we een mix aan maatregelen <span class="vet">voor het tegengaan van bodemdaling</span> in 2030 met 50%. Hiervoor zal in bepaalde gebieden een verhoging van het grondwaterpeil nodig zijn. Hier zal de landbouw moeten extensiveren of transformeren. We stimuleren kennisontwikkeling en innovaties gericht op het behoud van een rendabele melkveehouderij in combinatie met het afremmen van bodemdaling. Daarnaast zoeken we naar ander grondgebruik op agrarische percelen om de bodemdaling af te remmen en CO<span class="subscript">2</span>uitstoot te verminderen. Denk aan de combinatie met duurzame energie of natuur. De combinatie landbouw-vrijetijdseconomie is naast bodemdaling en energietransitie ook een belangrijke pijler voor de ontwikkelrichting van het gebied. De stad-land relaties vormen nog een opgave.</p><p>De regio biedt vanwege de nauwe verweving van stedelijk en landelijk gebied goede mogelijkheden voor het versterken van de stad-land relaties en het realiseren van korte voedselketens. De agrarische gebieden horen bij de karakteristiek van deze regio. Het zijn veelal grotere aaneengesloten gebieden, wat verder weg gelegen van de steden, waar de primaire functie landbouw is en zal blijven. Deze landbouw gaat wel veranderen in de toekomst. De bedrijven zullen zich steeds meer richten op vormen van duurzame, circulaire kringlooplandbouw. Biodiversiteit, bodemdaling, energietransitie en watervraagstukken bieden kansen en vereisen op termijn een aangepaste bedrijfsvoering. Vrijkomende agrarische bebouwing (VAB) leidt niet tot vermindering van de ruimtelijke kwaliteit. Door goed ruimtelijk beleid wordt maatwerk geleverd met herbestemming of saldering van sloopmeters zodat op één locatie de herontwikkeling plaats vindt als mogelijke uitkomst.</p><p>Om onze opgave voor verbetering van de biodiversiteit te halen zetten wij in de regio U16 in op realisatie van 641 hectare natuur in het natuurnetwerk en 1783 hectare in de Groene contour. Voor aankoop, inrichting en beheer van de nieuwe natuur in het natuurnetwerk heeft de provincie budget. Voor de realisatie van de Groene contour zoekt het gebied naar financieringsmogelijkheden om deze ambitie te realiseren, bijvoorbeeld door dit te realiseren in combinatie met functies die geld opleveren. Hierbij kan gebruikt gemaakt worden van resultaten uit de pilots Groene contour.</p><p>Alle geschetste opgaven tezamen zullen het landschap in de U16 veranderen. De verschillende subregio’s zijn zich hier van bewust. De Lopikerwaard (de gemeenten Lopik, Montfoort, Oudewater, IJsselstein en Woerden) bijvoorbeeld is hier actief mee bezig via het opstellen van een regionale omgevingsagenda. Zij doen dit, omdat de aanstaande veranderingen in de landbouw, de regionale vraag naar woningen en de urgentie van de klimaat- en energietransitie de Lopikerwaard raken. Ze willen aan deze veranderingen actief vorm geven op een manier die de Lopikerwaard past en versterkt. Dit doen zij door de regionale omgevingsagenda in te gaan brengen in de diverse processen waar de Lopikerwaard bij betrokken is.</p></section></section><div class="figuur geen" style="width: 100%"><img class="figuur" src="../media/068.png" width="100%" alt=""></img><p class="bijschrift">Barcode met totaal ruimtebeslag stedelijk programma (wonen, werken en de daar aan verbonden ruimtevraag) (bron: concept Ruimtelijke Structuurvisie Utrecht 2040, gemeente Utrecht, 2019)</p></div></section><section class="geen"><p class="heading_2" id="d13e5051"><span class="nummer">5.2.</span>Regio Amersfoort</p><div class="figuur geen" style="width: 100%"><img class="figuur" src="../media/069.png" width="100%" alt=""></img></div><section class="geen"><p class="heading_3" id="d13e5060">Beschrijving van de regio</p><p>De regio Amersfoort bestaat uit zeven gemeenten in het noordoostelijke deel van onze provincie. Bestuurlijk werken deze zeven gemeenten Amersfoort, Baarn, Bunschoten, Eemnes, Leusden, Soest en Woudenberg met de Gelderse gemeenten Barneveld en Nijkerk samen in de regio Amersfoort. De regio benoemt zichzelf als het ‘Kloppend hart van Nederland’: centraal gelegen, met goede verbindingen naar alle kanten en veel werkgelegenheid in de nabijheid. De regio maakt niet alleen deel uit van het stedelijk netwerk van de provincie Utrecht, maar ook van de Noordvleugel van de Randstad. De regio is de laatste decennia qua inwonertal sterk gegroeid.</p><p>Het landschap in de regio is divers: in het noorden het open landschap van Eemland, in het zuidoosten de Gelderse Vallei en aan de westkant de Utrechtse Heuvelrug. De ondergrond bezit grondwatervoorraden voor onze toekomstige drinkwatervoorziening.</p><p>Eemland is een waardevol veenweidegebied, met zowel hoge recreatieve als ecologische waarden. De landbouw bestaat voornamelijk uit grondgebonden melkveehouderij. In dit landschap bevindt zich een stiltegebied langs het Eemmeer. Delen van het gebied worden beschermd als Natura 2000-gebied, Natuur Netwerk Nederland of zijn weidevogelkerngebied. Dit natuurnetwerk is nog niet af, er moet nog nieuwe natuur worden toegevoegd. Een belangrijke kernkwaliteit van dit landschap is de openheid.</p><p>De Grebbelinie loopt van zuid naar noord door de regio Amersfoort. Aan de westzijde bevinden zich vele landgoederen en buitenplaatsen aan de historische route de Wegh der Weegen. Op Vliegbasis Soesterberg en omgeving bevinden zich belangrijke militaire structuren en elementen en overblijfselen uit de Koude Oorlog. Deze gebieden zijn cultuurhistorisch belangrijk, en er bevindt zich waardevolle natuur. De Gelderse Vallei kent zowel grondgebonden melkveehouderij als niet grondgebonden veehouderij (pluimvee, varkens, kalveren en geiten).</p><p>De regio Amersfoort kent attractieve steden en dorpen met gewilde en diverse woonmilieus. De centrale ligging en de goede verbindingen per weg, spoor en water maken de regio ook aantrekkelijk voor bedrijfsvestiging, met name in de sectoren zorg, financiële en zakelijke dienstverlening, food en de bouw. Dit maakt dat de regio ook de komende jaren nog blijft groeien.</p></section><section class="geen"><p class="heading_3" id="d13e5075">Regionale uitwerking van het beleid</p><section class="geen"><p class="heading_4" id="d13e5079">Verstedelijkingsstrategie regio Amersfoort</p><p>De regio is erg gewild als woonplek. Naast mensen die al in de regio zijn gevestigd, is er ook sprake van enige ‘overloop’ uit de rest van de Randstad, met name uit de regio’s rond Utrecht en Amsterdam. Prognoses wijzen uit dat de regio ook de komende jaren blijft groeien, terwijl er thans al sprake is van een gespannen woningmarkt. Om tegemoet te komen aan de verwachte behoefte aan woningen zullen er in de regio Amersfoort vanaf 2019 tot 2040 25.000 tot 29.000 woningen moeten worden toegevoegd. De plancapaciteit in 2019 omvat ca. 18.500 woningen. Naar verwachting zijn deze huidige plannen, met name gelegen binnen het stedelijk gebied van de gemeente Amersfoort, voldoende om tegemoet te komen aan de opgave voor de eerstkomende jaren. Wij zien goede mogelijkheden voor (her)ontwikkeling van locaties in de invloedssfeer van bestaande knooppunten, zoals bijvoorbeeld de Wagenwerkplaats, de Kop van Isselt en De Hoef-west. Daarnaast kunnen nog ca. 3.000 woningen worden gerealiseerd op de uitbreidingslocatie Vathorst-West (deze locatie is reeds opgenomen in de Provinciale Structuurvisie 2013-2028). Om tegemoet te komen aan de woningbehoefte na 2030 is het noodzakelijk op zoek te gaan naar locaties voor aanvullende plancapaciteit, waarbij wij inzetten op woningbouwontwikkeling binnen bestaand stedelijk gebied en/of bij bestaande of nieuwe OV-knooppunten.</p><p>Om de samenhang in het stedelijk netwerk in onze provincie verder te versterken zetten wij in op een HOV-lijn tussen Amersfoort en het Utrecht Science Park. Wij willen de mogelijkheden voor ontwikkeling langs deze HOV-lijn onderzoeken teneinde het draagvlak daarvan te vergroten. Ook zetten wij in op een uitbreiding van het snelfietsnetwerk.</p><p>Voor de kleinere steden en dorpen in de regio bieden wij waar nodig ruimte voor kleinschalige uitbreiding die nodig is om de lokale vitaliteit te behouden.</p><p>De aanvullende behoefte aan werklocaties tot 2030 voor de regio Amersfoort is recent becijferd op 31 tot 84 hectare. Wij willen primair inzetten op herstructurering, verduurzaming en efficiënter ruimtegebruik op bestaande terreinen. Verder willen wij met name de behoefte van het lokaal en regionaal gevestigde bedrijfsleven accommoderen. Over de omvang en de wijze van accommoderen gaan wij met de gemeenten en de regio in gesprek om te komen tot een regionaal programma bedrijventerreinen. De verhouding tussen de ruimtevraag en het aantal arbeidsplaatsen dat het oplevert betrekken wij in deze afweging.</p><p>Wij willen dat de ontwikkeling van groen en recreatiemogelijkheden gelijke tred houdt met de bouw van woningen. Er is nog een grote recreatieve opgave in de regio, met name rond de stad Amersfoort. Om zoveel mogelijk aan deze behoefte tegemoet te komen wordt gezocht naar een combinatie met andere functies in de groene ruimte. Bijvoorbeeld in de zuidelijke kernrandzone van Amersfoort, waarvoor diverse initiatieven zijn opgestart, maar waar ook natuurwaarden aanwezig zijn. De groene ontwikkeling rond Amersfoort staat niet op zichzelf; deze moet worden bezien in een regio-overschrijdend perspectief, bijvoorbeeld in relatie tot het Nationaal Park Utrechtse Heuvelrug en daarmee ook in relatie tot het Ringpark-concept rond Utrecht.</p><div class="figuur geen" style="width: 100%"><img class="figuur" src="../media/070.png" width="100%" alt=""></img><p class="bijschrift">Regionale Ruimtelijke Visie Regio Amersfoort (bron: Regio Amersfoort, 2018)</p></div><p>De energietransitie vergt de komende jaren een grote inspanning en zal veel ruimte vragen. Wij zetten in op slimme combinaties van functies en waar mogelijk concentratie. Voor energieopwekking en warmtebronnen wordt aangesloten bij de plannen die in het kader van de Regionale energiestrategie (RES) worden opgesteld. In ons Omgevingsbeleid geven wij hiervoor kaders mee.</p><p>De verstedelijkingskeuzes voor de toekomst willen wij de komende periode in samenspraak met de regio maken, waarbij we wonen, werken en bereikbaarheid in samenhang willen bezien met andere opgaven zoals energie, klimaatadaptatie, drinkwatervraag, gezondheid, duurzaamheid en de bescherming van flora en fauna. Omdat de vraagstukken en de oplossingsrichtingen niet ophouden bij de provinciegrens, vindt hierbij tevens overleg en afstemming plaats met de provincie Gelderland.</p></section><section class="geen"><p class="heading_4" id="d13e5102">Ontwikkeling in het landelijk gebied</p><p>Bij ontwikkeling van functies in het landschap willen wij aansluiting zoeken bij en voortbouwen op de aanwezige kernkwaliteiten en cultuurhistorische waarden. Op die manier houden wij dit landschap beleefbaar en benutten we de aanwezige waarden als dragers en aanjagers van omgevingskwaliteit. De verschillende typen landschap en groen (recreatie en natuur) worden gewaardeerd en kunnen nog verder benadrukt worden. Dit kan bijvoorbeeld door de verschillende opgaven zoals bijvoorbeeld natuur, recreatie, water en energie niet versnipperd maar integraal op te pakken.</p><p>Om te voldoen aan onze opgave voor verbetering van de biodiversiteit, zetten wij in deze regio in op realisatie van 150 hectare natuur in het natuurnetwerk en 870 hectare in de Groene contour. Voor de realisatie van de Groene contour zoeken we naar financieringsmogelijkheden, bijvoorbeeld door dit te realiseren in combinatie met functies die geld opleveren.</p><p>Wij ondersteunen de transitie naar een circulaire en natuurinclusieve landbouw. De regio Amersfoort biedt vanwege de nauwe verweving van stedelijk en landelijk gebied goede mogelijkheden voor het realiseren van korte voedselketens. Naar verwachting verliest in de komende decennia veel agrarische bebouwing zijn oorspronkelijke functie. Door maatwerk en waar mogelijk herbestemming willen wij voorkomen dat dit leidt tot een afnemende ruimtelijke kwaliteit in het landelijk gebied.</p><p>In het open landschap Eemland is het inpassen van (grootschalige) ontwikkelingen een aandachtspunt. Het is bovendien een aandachtsgebied voor bodemdaling. We zetten in op versterking van de recreatieve netwerken, vooral langs de Eem en richting de voormalige Zuiderzeekust. In de Eemvallei kan een groen/blauwe ontwikkeling worden gecombineerd met circulaire landbouw. In dit gebied onderzoeken we tevens de mogelijkheden voor een nieuwe drinkwaterwinning. Dit doen we in overleg en afstemming met de provincies Gelderland en Flevoland.</p><p>Op de Heuvelrug wordt natuur gecombineerd met een belangrijke recreatieve functie. Het wordt steeds drukker, plekken als Lage Vuursche en het Nationaal Militair Museum in Soesterberg zijn echte publiekstrekkers. De komende jaren willen wij deze toenemende drukte in goede banen leiden, zodat extensieve natuurgebieden in de nabijheid van intensieve recreatiegebieden kunnen bestaan. Het Nationaal Park Utrechtse Heuvelrug kan hierin een goede rol vervullen. Door de klimaatverandering wordt de Utrechtse Heuvelrug steeds droger. Maatregelen zijn noodzakelijk om dit tegen te gaan, bijvoorbeeld door infiltratie van regenwater. Aan de flanken van de Utrechtse Heuvelrug zijn maatregelen nodig om wateroverlast tegen te gaan. We werken in een Blauwe Agenda samen met gemeenten, waterschappen, drinkwaterbedrijven en terreinbeherende organisaties aan integrale wateroplossingen.</p><div class="box"><p class="box_kop">Nationaal Park Utrechtse Heuvelrug</p><p class="box">De Heuvelrug strekt zich uit van het Gooimeer tot de Grebbeberg. Al ruim 150.000 jaar een eenheid sinds haar vorming in de ijstijd. Met haar natuurwaarden, landschappen en cultuurhistorisch erfgoed vertelt de Heuvelrug een belangrijk deel van de geschiedenis van Nederland. Het Nationaal Park Utrechtse Heuvelrug besloeg voorheen alleen het zuidelijke deel van de hele Heuvelrug: van Rhenen tot de A28. We werken samen met diverse partijen aan één Nationaal Park voor de héle Heuvelrug. Dit is de beste manier om dit bijzondere gebied te beschermen en te ontwikkelen. Samen staan we sterker, zijn we zichtbaarder en kunnen we de bekendheid vergroten. Het groen is het goud van de Heuvelrug: de kwaliteit van natuur &amp; landschap is de sleutel tot economisch succes.</p><p class="box">Het Nationaal Park Utrechtse Heuvelrug vormt een platform waarmee we effectief en efficiënt beheer, ontwikkeling en bescherming van de natuur kunnen organiseren. Reeën stoppen tenslotte niet bij de eigendomsgrens en wandelaars, fietsers en ruiters houden ook geen rekening met eigendomsgrenzen. Bijzondere natuurwaarden blijven behouden en kansen worden benut door zonering en het vastleggen van een integrale ambitiekaart. Nieuwe geldstromen maken investeringen in natuur, landschap en erfgoed mogelijk.</p><div class="figuur geen" style="width: 100%"><img class="figuur" src="../media/071.png" width="100%" alt=""></img><p class="bijschrift">Nationaal Park Utrechtse Heuvelrug (bron: Nationaal Park heuvelrug, 2017)</p></div></div><p>Het provinciegrensoverschrijdende en gevarieerde landschap in de Gelderse Vallei, met de vele beken leent zich bij uitstek voor een verdere combinatie van bestaande en nieuwe functies zoals landbouw, (natte) natuur, recreatie, waterberging en kleinschalige opwekking van duurzame energie.</p></section></section></section><section class="geen"><p class="heading_2" id="d13e5131"><span class="nummer">5.3.</span>Regio Foodvalley</p><div class="figuur geen" style="width: 100%"><img class="figuur" src="../media/072.png" width="100%" alt=""></img></div><section class="geen"><p class="heading_3" id="d13e5140">Beschrijving van de regio </p><p>Foodvalley is bij uitstek een regio waar grensoverschrijdende samenwerking aan de orde is. De regio ligt binnen de provincies Utrecht en Gelderland en bestaat uit acht gemeenten. Het Utrechtse gedeelte omvat de gemeenten Renswoude, Rhenen en Veenendaal. Deze gemeenten werken in regioverband samen met de Gelderse gemeenten Barneveld, Ede, Nijkerk, Scherpenzeel en Wageningen. Regio Foodvalley behoort tot het werkgebied van Hoogheemraadschap De Stichtse Rijnlanden en waterschap Vallei en Veluwe.</p><p>Foodvalley ligt als vallei tussen de stuwwallen van de Utrechtse Heuvelrug en de Veluwe. Hierdoor kent het landschap veel gradiënten: van laag naar hoog, van nat naar droog en van veen naar zand. Het landschap kenmerkt zich verder door de aanwezigheid van een samenhangende watersysteem en vele natuurgebieden, waaronder het Natura 2000-gebied het Binnenveld. De Grebbelinie, die van noord naar zuid door de regio loopt, is een bijzondere afgeleide van dit landschap en onderdeel van ons militair erfgoed.</p><p>Stad en land lopen binnen Foodvalley in elkaar over. Zij heeft “de voordeur in de stad en de achterdeur op het platteland”. De regio is door belangrijke snelwegen en meerdere spoorlijnen goed met de Randstad en Oost-Nederland verbonden. Foodvalley is een gewilde plek om te wonen. Voor mensen die al in de regio zijn gevestigd. En voor mensen die ‘overlopen’ uit de Randstad. De stijging van de huizenprijzen in de Randstad maakt dat wie daar geen woning kan betalen, uitwijkt naar aangrenzende regio’s. De olievlekwerking vanuit Utrecht en Amersfoort heeft Foodvalley bereikt.</p><p>Van oudsher heeft de regio een aantal sterke economische pijlers. Foodvalley clustert op wereldniveau wetenschap, bedrijven en onderzoeksinstituten met een focus op agrifood. Wageningen University &amp; Research is hiervan het kennishart. Er zijn directe kennisrelaties op de as Utrecht-Veenendaal-Ede/Wageningen-Arnhem/Nijmegen met Utrecht Science Park en Radboud Universiteit Nijmegen. Daarnaast kent de regio een sterke vertegenwoordiging in de (maak)industrie, bouwnijverheid en de primaire agrarische sector. De Gelderse Vallei kent zowel grondgebonden melkveehouderij als niet grondgebonden veehouderij (pluimvee, varkens, kalveren en geiten). Er liggen grote kansen voor de agrarische sector om voorop te lopen in innovatie zowel op het vlak van technologie als in de verbreding.</p></section><section class="geen"><p class="heading_3" id="d13e5153">Regionale uitwerking van het beleid</p><section class="geen"><p class="heading_4" id="d13e5157">Verstedelijkingsstrategie regio Foodvalley</p><p>De woningbehoefte overtreft het aanbod en ook de prognoses laten een groei zien. In de periode 2019 tot 2040 moeten er binnen het Utrechtse gedeelte van Foodvalley 7.000 tot 8.000 woningen worden gebouwd om tegemoet te komen aan de geprognotiseerde woningbehoefte. Hiervan zijn 3.500 woningen opgenomen in de bestaande plancapaciteit. Er moet dus nog ruimte voor 3.500 tot 4.500 extra woningen worden gezocht. Hierbij realiseren we dat de regionale woningmarkt zich niet aan provinciale grenzen houdt.</p><p>Op de korte termijn is er binnen de gemeente Veenendaal voldoende plancapaciteit om het grootste gedeelte van de woningbouwopgave te realiseren. Dit gebeurt in Veenendaal-Oost en in de nabijheid van station Veenendaal-Centrum. Na circa 2030 bereikt de gemeente Veenendaal letterlijk de grenzen van haar groei. Wanneer Renswoude, Rhenen (inclusief de daartoe behorende kernen Achterberg en Elst) ruimte nodig hebben voor kleinschalige woningbouwuitbreiding om de lokale vitaliteit te behouden, dan bieden wij ruimte.</p><div class="figuur geen" style="width: 100%"><img class="figuur" src="../media/073.png" width="100%" alt=""></img><p class="bijschrift">Ligging Foodvalley in Nederland (bron: website regiofoodvalley.nl, 2019)</p></div><p>Voor de langere termijn is het noodzakelijk om in de regio op zoek te gaan naar nieuwe locaties voor integrale ontwikkeling van wonen en werken, bij voorkeur rondom knooppunten. Samen met de gemeenten Ede, Renswoude en Veenendaal, de regio Foodvalley en de provincie Gelderland willen we allereerst de potentie van knooppunt Veenendaal-De Klomp onderzoeken. Hier ligt een relatie met de verstedelijkingsstrategie voor de regio Arnhem-Nijmegen-Foodvalley die samen met het Rijk wordt opgesteld. De grensoverschrijdende samenwerking met de provincie Gelderland, de regio Foodvalley en de daarin gelegen gemeenten geldt ook voor het verbeteren van de bereikbaarheid. Zo wordt er bij voorbeeld samengewerkt om het OV-netwerk te optimaliseren.</p><p>Het heeft onze nadrukkelijke voorkeur dat de te ontwikkelen woningbouwlocaties klimaatadaptief, energieneutraal, duurzaam, gezond en inclusief worden ingericht. Verder willen we dat de ontwikkeling van groen, cultureel aanbod en recreatiemogelijkheden in de regio gelijke tred houdt met de ontwikkeling van woningbouw. Met de nabijheid van de Nationale Parken Utrechtse Heuvelrug en de (Hoge) Veluwe en van de Grebbelinie liggen er in Foodvalley op het gebied van recreatie veel kansen. Het natuurgebied Kwintelooijen en het Fort aan de Buursteeg, één van de grootste en belangrijkste verdedigingswerken van de Grebbelinie, zijn door ons aangewezen als (bovenlokale) dagrecreatieterreinen. Wij zetten in op snelfietsroutes vanuit Veenendaal richting Amersfoort (tracé Pon-lijn) en Utrechtse Heuvelrug.</p><p>De aanvullende behoefte aan werklocaties binnen het Utrechtse gedeelte van Foodvalley tot 2030 is 6 tot 9 hectare. Onze inzet is vooral gericht op herstructurering, verduurzaming en efficiënter ruimtegebruik van bestaande bedrijventerreinen. Bovendien is onze primaire insteek accommodatie van de behoefte van het lokaal en regionaal gevestigde bedrijfsleven. Over de omvang en de wijze van accommoderen gaan wij met de gemeenten en de regio Foodvalley in gesprek om tot een regionaal programma bedrijventerreinen te komen. De verhouding tussen ruimtevraag en het aantal arbeidsplaatsen betrekken we in deze afweging.</p><p>Het is onze ambitie om in 2040 als provincie energieneutraal te zijn. Om dit te halen, geven we binnen deze regio ruimte om in het kader van de Regionale Energiestrategie Foodvalley plannen te maken. En daarbij met lokaal draagvlak op zoek te gaan naar zorgvuldig ingepaste locaties voor duurzame energieopwekking en gebruik van warmtebronnen. Hierbij stellen we enkele algemene en gebiedsspecifieke voorwaarden, mede op basis van de Utrechtse kwaliteiten. We onderzoeken bijvoorbeeld met betrokken partijen (gemeente, waterschap en drinkwaterbedrijf) de mogelijkheden voor een veilig en duurzaam gebruik van de Veenendaalse ondergrond voor drinkwaterwinning en voor duurzame energie uit bodem en water.</p></section><section class="geen"><p class="heading_4" id="d13e5178">Ontwikkeling in het landelijk gebied</p><p>De Grebbedijk beschermt een groot deel van Midden Nederland tegen overstroming. Als deze dijk doorbreekt, kan een groot deel van dit gebied, tot Bunschoten aan toe, overstromen. Als dijkversterkingen nodig zijn, kiezen we voor een integrale aanpak door gelijktijdig ook de ruimtelijke kwaliteit te versterken. Hierbij gaat het om functiecombinaties als bereikbaarheid, recreatie en natuur en het meekoppelen van ambities voor cultuurhistorie. Het Binnenveld is een aandachtsgebied bodemdaling landelijk gebied. Op de Utrechtse Heuvelrug zetten we in op het vasthouden en infiltreren van hemelwater.</p><p>Het militair erfgoed van de Grebbelinie heeft al langer onze bijzondere aandacht. Samen met gemeenten en eigenaren hebben we geïnvesteerd in behoud en ontwikkeling van landschap en elementen. De bijzondere cultuurhistorische waarde van deze linie kan in dit gebied worden ingezet als drager en aanjager van omgevingskwaliteit.</p><p>Om onze ambitie voor realisatie van een hoogkwalitatief robuust natuurnetwerk en verbetering van de biodiversiteit te halen is in de regio Foodvalley nog 255 hectare nieuwe natuur nodig. Daarbij gaat het om tien hectare in het Natuurnetwerk Nederland en 245 hectare in de Groene contour. Voor de realisatie van de Groene contour wordt gezocht naar financieringsmogelijkheden, bijvoorbeeld door dit te realiseren in combinatie met functies die geld opleveren.</p><p>Het provinciegrensoverschrijdende en gevarieerde landschap in de Gelderse Vallei, met de vele beken leent zich bij uitstek voor een verdere combinatie van bestaande en nieuwe functies zoals landbouw, (natte) natuur, recreatie, waterberging en kleinschalige opwekking van duurzame energie.</p><p>Wij stimuleren baanbrekende innovaties op het gebied van circulaire landbouw, voedselproductie en gezondheid. Dat doen we onder andere via het samenwerkingsverband van de Regio Deal Foodvalley. Daarmee levert deze regio een belangrijke bijdrage aan gezond voedsel voor de toekomst. We werken toe naar een rendabele landbouw die circulair, natuurinclusief, klimaatneutraal en diervriendelijk is.</p><div class="box"><p class="box_kop">Regio Deal Foodvalley</p><div class="intro"><p class="intro">Binnen de Regio Deal Foodvalley werken het Rijk, de provincies Gelderland en Utrecht en de regiogemeenten uit Foodvalley samen aan de versnelling van de transitie naar een gezond en duurzaam voedselsysteem (productie en consumptie). Zij doen dit in nauwe samenwerking met vele partners, waaronder de Universiteit Utrecht, Wageningen University &amp; Research, en belangenorganisaties VNO-NCW Midden alsmede waterschap Vallei en Veluwe en LTO Noord.</p></div><div class="nummering_1"><p>De concrete vertaling van de versnelling naar duurzaam en gezond voedsel heeft drie complementaire hoofdpijlers met daarin de volgende uitwerkingen:</p><div class="item"><div class="nummer"><p>1.</p></div><div class="inhoud"><p>Versnelling van de transitie naar een toekomstbestendige landbouwEr wordt ingezet op toekomstbestendige, duurzame, circulaire landbouw. Denk aan maatregelen voor emissiereductie, het sluiten van kringlopen en de ontwikkeling van nieuwe verdienmodellen voor agrariërs. Er is tevens focus op een sterkere verbinding tussen boeren en inwoners in het gebied.</p></div></div><div class="item"><div class="nummer"><p>2.</p></div><div class="inhoud"><p>Voeding en gezondheid van prille start tot oude dagMet innovaties worden mensen verleid tot het consumeren van gezonder en duurzamer voedsel. Door een gezonde voedselomgeving te creëren, kunnen mensen gemakkelijker komen tot gezonde en duurzame keuzes. Tevens krijgt gezonde voeding een belangrijke plek in curatieve en preventieve gezondheidszorg.</p></div></div><div class="item"><div class="nummer"><p>3.</p></div><div class="inhoud"><p>Versterken van kennis- en innovatiesysteemIn de regio worden wetenschap, praktijkonderwijs, starters en bestaande bedrijven bij elkaar gebracht om innovaties toe te passen in nieuwe en bestaande producten.</p></div></div></div><div class="figuur geen" style="width: 100%"><img class="figuur" src="../media/074.png" width="100%" alt=""></img><p class="bijschrift">Regio Deal Foodvalley (bron: website regiofoodvalley.nl, 2019)</p></div></div></section></section></section><div class="figuur geen" style="width: 100%"><img class="figuur" src="../media/075.png" width="100%" alt=""></img><p class="bijschrift">Regio U16</p></div><div class="figuur geen" style="width: 100%"><img class="figuur" src="../media/076.png" width="100%" alt=""></img><p class="bijschrift">Regio Amersfoort</p></div><div class="figuur geen" style="width: 100%"><img class="figuur" src="../media/077.png" width="100%" alt=""></img><p class="bijschrift">Regio Foodvalley</p></div></section></body></html>